\index[ppl]{Samuel, Tõnu}
\label{sisu:tonu}

\question{Kuidas jõudsid arvutid sinu juurde ja sina arvutite juurde?}

Arvutite juurde ma sain kolmeteistaastaselt (aastal 1985), kui mul tekkis esimest korda ligipääs arvutile, mis oli tegelikult programmeeritav taskuarvuti. Aga see oli ikka mäekõrguselt rohkem, kui mingisugune MK-51\sidenote{Elektronika MK-51 oli alates 1982. aastast Zelenogradis\index{Zelenograd}, Billuris ja Rodonis toodetud Nõukogude taskuarvuti, mis oli modelleeritud Casio FX-2500 alusel.}, mis oli tollal tavalisel koolijütsil kõige kõrgem unistus-arvuti. 

\question{MK-51 oli nõukogude kalkulaator ju?}

MK-51 oli jah nõukogude kalkulaator, mis oskas trigonomeetriat, aga mina sain ligi välismaa Casio PB-100-le\sidenote{PB-100 oli Casio üks esimesi ja lihtsamaid samme taskuarvuti juurest päris arvuti poole. See toodi nime PB-100 all turule 1982. aastal ning 1983. aastal ka kui TRS-80 PC-4 (Tandy Radio Shack) ja OP-544 (Olympia). Tegu oli QWERTY klaviatuuriga päriselt programmeeritava arvutiga, kuigi üherealine ekraan tegi CASIO BASIC-us\index{BASIC!Casio BASIC} programmeerimise küllalt vaevarikkaks.}. 

\question{See on ju klassika?}

Nojah, mingis mõttes. Ta on taskuarvuti, tal on pool kilobaiti mälu (mis tänapäeval tundub ulmeliselt vähe), oskab ainult BASIC-ut. Aga tollal mul võttis silme eest kirjuks, sellepärast et klaviatuuril oli terve tähestik peal. Tundus ikka, et see on täielik kosmos. 

\question{Kust niisugune asi õndsasse nõukogude vabariiki sattus?}

Kõige esimene ligipääs oli lihtsalt selline, et ma nägin kuskil komisjonipoest sellist asja. Ja kuna sellel kalkulaatoril olid tähed, siis ta jättis minusse nii sügava mulje, et ma käisin rääkisin sellest igale sõbrale. Ja siis paar päeva hiljem tuli üks tuttav, kes juhuslikult oli suht rahakast perest, selle sama asjaga mulle nina alla liputama. Et \enquote{Mäletad, sa rääkisid mulle}. Siis ma sain seda natukene veel näppida. Aga see ei olnud minu oma, ma ei saanud seal suurt midagi teha. Läks mingisugune, ma ei tea, nädal kuu, mingi x aeg, mööda ja juhtus selline ime, mis juhtub ainult filmides. Noh, NSV Liidu ajal oli see täpselt sihukest laadi sündmus. Tuli info, et mul on välismaal rikas tädi. See \enquote{rikas} ma mõtlesin sinna juurde vist ise välja, tollal tundus iga asi rikas, mis oli välismaal. Aga selles mõttes et, \enquote{mul on vanatädi Šveitsis!} Täitsa juhuslikult see vanatädi saatis meile veel kirja ka, et \enquote{aga äkki tahate midagi siit}. Ja mina teadsin täpselt, ma tahan täpselt samasugust asja\sidenote{Tõnu peab oma armastatud Casio-t silmas.} saada. Ma kirjutasin kohe ära talle, et ma tahan täpselt sellist asja saada.

Ma olin kolmteist ja, ma  tagantjärgi just vaatangi, et tollal tundsin ennast väga täiskasvanuna, aga kui ma praegu vaatan kolmeteistaastaseid, siis ma saan aru küll, miks ma nihukese kirja kirjutasin. Väga lakooniliselt, et kui sa juba küsisid, siis üks arvuti oleks mulle just nagu vaja. Ja tuligi. See tuli küll pool aastat hiljem. Tollal käis niimoodi, et kiri käis siit Šveitsi kaks kuud. Siis tuli kaks kuud hiljem vastus, et unustasin tüübi kirjutada. Kusjuures, nii nagu oli paberkandja peal, ega ma ka ei tea, kas ma kirjutasin tüübi või ei kirjutanud. Igatahes pool aastat hiljem tuleb kiri, et \enquote{vabanda, tüüpi olnud kirjas, ma oleks sulle hea meelega saatnud}, ma olin nii solvunud. Siis ma kirjutasin jälle, siis ootasin veel pool aastat, siis ühel hetkel tuli tollist kiri, et  saatke viiskümmend rubla tollimaksuks. See oli tollal nii kosmiliselt suur raha\sidenote{Kooli raamatukoguhoidja kuupalk oli suurusjärgus 100 rubla ja pudel viina maksis 10 rubla, pudel Žiguli õlut aga 33 kopikat.}, et ma kuskilt laenasin selle. 

\question{Tollimaks tol ajal? Loogiline, tegelikult, et kui importida, siis mingi maks rakendub.}

Ma olin tegelikult väga vaesest perest, viiskümmend rubla oli minu jaoks ulmeliselt suur raha. Ja kui ma lõpuks nägin tolli hinnakirja tuli välja, et välismaine kalkulaator on viiskümmend rubla. Aga sellel asjal oli kirjutatud karbi peale \emph{personal computer} ja selle puhul oleks maks olnud vist kolmsada või kolm tuhat või igatahes mingi nihuke number, mida ma kohe kindlasti ei oleks suutnud kuskilt leida. 

Sealt kuskilt hakkas asi minema. Kui ma olin viisteist,  mul õnnestus esimest korda kuhugi Normasse tööle saada. Ja kui ma olin kuusteist, siis selleks ajaks ma olin täiesti veendunud, et ma tahan arvutitega tööd teha. Haridust mul ei olnud, ma teadsin, et keegi mind tööle ei võta. Aga oli selline unistus, et ma lähen kuhugi koristajaks. Ma teadsin tollal, et on olemas arvutuskeskused. Need olid nihukesed kohad, kus oli tohutu suur arvuti, terve maja oli seda täis. Ja ma lootsin, et arvutuskeskuses äkki keegi võtab mind koristajaks. 

\question{Lähme korraks tagasi. Mind hakkas see personaalne kompuuter huvitama. Mis sa tegid sellega?}

Üks asi, ma lahendasin ruutvõrrandit koolis. Kolm numbrit sisse, kaks välja, väga kiire. Teised kõik tagusid oma kalkulaatorit, aga vigaselt ja said tihti valesid vastuseid. Aga, ma ei tea, see seitsmes klass oli selles suhtes imelik, me tegime vist pool aastat ruutvõrrandeid matemaatikas. See viskas kõigil  väga väga ära ja mina olin ainuke, kes kunagi ei eksinud. Sellepärast et mul oli kolm numbrit sisse, kaks välja. Kõige naljakam efekt oli see, et matemaatikaõpetaja lõpetas kodus asjade lahendamise, sest et tunnis käis niimoodi, et \enquote{davai, kodanik, see, tõuse püsti, loe oma vastused ette}. Ja pärast seda õpetaja lihtsalt vaatas küsivalt minu poole: kui ma noogutasin, siis  järelikult oli õige. Ma suutsin enam-vähem nagu reaalajas neid numbreid toksida, sel ajal, kui ta vastuseid luges. 

\question{Sest ega õpetaja tegi ju ka käsitsi, temal ka ei olnud sellist arvutit!}

Ei olnud jah, ta pidi tööd tegema selle nimel. Ja ka eksis. Oligi kuidagi niimoodi, et ma sain ükskord õpetaja vea kätte,  enam-vähem pärast seda ta vist loobuski. 

Teine asi, muidugi, inglise keele õpetajat sai trollitud. Koolis rumal küsimus, küsida inglise keele õpetajalt, kas eksamil arvutit võib kasutada. Nihuke natuke vanemapoolsem daam vaatab tõsiselt hämmastunult, ütleb, et \enquote{kui sul tast kasu on, eks kasuta}. Ja siis käis laua alt  klaviatuur mürtsuga laua peale,  terve sõnastik oli sees. Ja tal oli nagu väga piinlik siis  öelda ikkagi, et enam ei tohi. 

Aga noh, nad õppisid üsna ruttu muidugi.

\question{Mis sind selle aruvuti juures niimoodi paelus. Lihtsalt see klaviatuur, või et teda sai programmeerida või?}

Midagi oli. Ma tagantjärgi ei oska seletada, aga ma olen lapsest saati olnud selline laps, kes absoluutselt kõik asjad ära lõhub. Näiteks kodus oli raadio ja vot minule ei mahtunud pähe, kuidas saab olla inimene selle kasti sees. Selge see, et inimest seal  ei ole, aga sa ju kuuled, et on. Ja vot see konflikt tekitas mul selle, et ma lammutasin kõlari ära ja sain selle eest vist peaaegu peksa kodus. Tollal suur lampraadio, selline kast,  ja  ma uuristasin ennast  seal ees olevast võrgust läbi, et teada saada. Raadio oli tollal asi, mis osteti üks kord elus. Kui sa selle ära lõhud, siis \ldots. Pahandust oli palju. Kõik äratuskellad, lahti oskad ikka võtta, kokku panna enam ei oska. Ega ma selle taskuarvuti ka lõpuks lõhkusin ära. Ma üritasin teda lahti võtta, aga see oli kõik kleepsuga kokku pandud. Ja siis ma niimoodi venitasin teda lahti ja see kleeps muudkui venis ja venis ja ma kasutasin kääre, et nagu natukene kaasa aidata, aga seal oli üks lintkaabel sees, mida ma ei märganud ja suutsin selle ka läbi hammustada. Niimoodi. 

Aga see on meeletu huvi, kuidas asjad töötavad. 

Kuigi mul on üks väga oluline mentor ka elus olnud, naabrimees, kes viitsis mulle seletada. Lapsest saati olen igasugu asju pidanud ehitama, mingeid väikseid raadiosaatjad ja nihukesi vidinaid. Ma ei tea, sellel naabrimehel olid närvid ühelt poolt läbi, aga teiselt poolt aeg-ajalt ta viitsis. 

\question{Sa olid Tallinna poiss?}

Jah, ma olen Tallinnas kogu aeg olnud. 

\question{Siis neid juppe ja pudinaid, mille neid raadiosaateid teha, ikka liikus?}

Väga raske oli tegelikult. Tavaliselt asi läks ikka niimoodi, et said kuskilt mingi skeemi. Skeemid millegi hea tegemiseks olid tavaliselt just sellised, et kui sa jooksid sellega poodi, et nüüd ma hakkan  ehitama, siis selgus, et seda kõige põhilisemat asja ei ole. Näiteks käis tollal raadioajakirjas\sidenote{Tõenäoliselt peab Tõnu silmas ka mujal jutuks olnud ajakirja \begin{russian}Радио\end{russian}.\index{\begin{russian}Радио\end{russian}}} läbi arvuti skeem. Tunduski täpselt nii, et  nüüd ma teen ise arvuti. Hoobilt jooksid, et kust ma need asjad kõik saan ja selgus, et neid mikroskeeme lihtsalt ei ole. Videokontroller ja CPU ja muu oli defitsiit, ma ei omanud ühtegi kanalit, kust midagi saab. Kindlasti, tuttavatel ma tagantjärgi tean, kellel töötasid  vanemad sõjatööstuses, need suutsid kõike hankida. Ühel tuttaval olid näiteks vanemad keemikud,  kui poisikesena tahtsime igasugu plahvatavaid asju teha, siis me käisime nende keemikute juures ükshaaval aineid pinnimas, muidugi varjates nende tegelikku otstarvet. Ma ei tea, kas nad saidki aru. Tagantjärgi saan aru, et see oli väga rumal küsimus, nad pidid tegelikult aru saama, milleks me  näiteks salpeetrit vajame. Või, teine variant, just olid nii targad inimesed, et nad teadsid veel sadat otstarvet ja ei suutnud seal vahel enam ohtu näha. 

\question{Või mõtlesid, et kui poiss oskab juba salpeetrit küsida, siis vast näppe päris küljest ei lase?}

Vot, ei tea, meil keemiaõpetaja läks väga närvi ükskord sellepärast et me hakkasime nitroglütseriini valmistama\sidenote{Ka mina mäletan seda kihu. 1956. aastal ilmus Eesti Riikliku Kirjastuse sarjas \enquote{Seiklusjutte maalt ja merelt} Jules Verne \enquote{Saladuslik saar} ja seal oli juttu nii nitroglütseriini plahvatusjõust kui ka selle valmistamise protsessi detailidest.}. Ma tagantjärgi mäletan seda, kuidas keemiaõpetaja meile innustunult seletas, et see kodustes tingimustes ei õnnestu. Aga tagantjärgi saan aru, et see oligi täpselt see, et ta üritas nagu öelda, et ärge tehke, sest teisiti meid ei veena. 

\question{Nüüd on ju teistpidi. Kui läheb keegi eetrisse ja teatab, et nende süsteemid ei ole häkitavad, siis kohe palju inimesi proovib!}

Tavaliselt ta käib just sellise ülbuse noodiga sealjuures, et meie oleme nüüd paremad kui nemad. Ja kui ükskõik kellest väidad end parem olevat, siis tavaliselt see keegi solvub. Igatahes tavaliselt on mingi motivaator, miks selline väide toob sellise tulemuse. 

\question{Kust sul see arvutuskeskuse mõte tuli, miks just arvutuskeskus?}

Ma ei mäleta, kust ma selle info sain, et nihuke asi üldse olemas on. Meil vist üks tuttav käis kuskil arvutuskeskuses  mingi onu juures, õnnestus korra ennast sinna kaasa nihverdada ja see tundus nii põnev. Tuba oli arvutit täis. Igatahes teadsin, et ma tahan arvutuskeskusesse. Ja kuna ma midagi ei osanud, siis ma, jah, käisin mööda  uksetaguseid. Tagantjärgi saan aru, et ääretult naiivne mõte, et ma lähen sinna tööle. Käia viieteistaastaselt, ilma igasuguse hariduseta, uksi kulutamas. Aga võeti tööle. Kuusteist olin.

\question{Soh. Tegema mida?}

Arvutioperaator. 

\question{Keskkool jäi sul tegemata?}

Üheksanda, tollal kaheksanda, tegin lõpuks tagantjärgi ära. Aga sealt edasi ei ole midagi teinud. 

\question{Mis see arvutioperaatori töö endast kujutas?}

Oi, see oli väga ülbe töö selles mõttes, et ma mul oli lubatud isiklikult arvuti käima panna ja klahve vajutada. See ületas mu ootusi tugevalt, olin sel hetkel tõsiselt iseendaga rahul. Mitte midagi ma sellest ei teadnud, algne ülesanne oli lihtsalt mingit teksti sisse panna. Vene keelt ma oskasin hästi. Arvutuskeskuses üks osa tööst oli  tarkvara tegemine mingitele Venemaa asutustele. Meil oli asutusetäis tädisid, tollal mul oli tunne, et täiesti surmalähedased, vanamammid, sellised neljakümnesed. Kuueteistaastase poisi pilk on selline. Aga nemad siis programmeerisid  midagi, millest me (seal tuli paar poissi veel lõpuks)  nagu väga aru ei saanud. Kui nad kirjutasid kasutaja juhendi, nad kirjutasid selle käsitsi paberi peale ja meie pidime selle arvutisse sisestama ja välja printima. Aga see paratamatult tõi juba õiguse printerit näppida ja\ldots

\question{Mis süsteemi too arvutuskeskus siis kuulus?}

Sideministeeriumi. Ja see oli hästi edev selles mõttes, et asutuse nimi oli Sideministeeriumi Info- ja Arvutuskeskus\index{Sideministeeriumi Info- ja Arvutuskeskus}, mis oli äravahetamiseni sarnane Siseministeeriumiga. Töötõendiga anti kaasa punased kaaned, mis tegid nii mõnegi sellise vajaliku töö ära, kui oli vaja midagi kuskilt läbi suruda. Lõid oma kaaned lauale \ldots. See nägi välja nagu Siseministeeriumis töötaksid, tõsised punased kaaned olid, ma ei mäleta, kas Lenin ka peal oli. 

\question{Küllap oli. Sina sisestasid tekste, aga mida need programmid tegid?}

Ma lõpupoole pidin neid ise tegema. Oli palgaarvestus, mingisugune põhivara arvestus. Mul oli tollal poisikesena väga raske aru saada, et mis asi on põhivara ja mis asi on väikevaras, siis üks mammi seletas, et \enquote{vot sina istud väikevara peal, aga mina istun põhivara peal}. Sest kuskil viiskümmend rubla oli see piir, temal oli  viiekümne viie rublane tool. Mäletan seda, et kirjutasin mingi programmi, milleks oli postitoodangu arvestus. Löödi sisse, et  näiteks kirja kohale tassimine kellelegi koju on null koma null üks kopikat ja postkontor arvutas niimoodi oma toodangu mahtu. 

\question{Põhimõtteliselt jooksis seal arvutuskeskuses kellegi ERP?}

Jah, midagi niisugust. Kuigi tollal olid kõik need sõnad võõrad. See oli muidugi mingis mõttes väga nõme, mis tollal sai tehtud, tänapäeva mõistes väga lihtsad asjad. 

\question{See tekstide toksimine võis üsna nüri tegevus olla, kas see huvi ära ei võtnud? Või sa said millalgi nonde masinatega omi asju ka teha?}

Mul oli huvi nii suur, et ma istusin seal, jah, nii kaua kui  üldse kannatas olla. See venekeelne tekst, ega ma tegelikult sain sellega hästi hakkama. Vene keele klaviatuuri on ju teistsugune, kui ladina klaviatuur. Aga sellega harjub ära ja kui vene keel on käpas\ldots Eesmärk oli saada töö kaelast ära, et teha endale huvitavaid asju. Kui ma sinna majja läksin, siis ma tegelikult ei osanud ma midagi. Ja pool aastat hiljem oli umbes niimoodi, et ma teadsin kõikidest nendest tädidest rohkem. Ja kuna meil tekkis sinna mingisugune paaripoisine seltskond, meid oli  peale minu neli tükki veel, siis me  hakkasime omavahel infot jagama. Tollal internetti ei olnud, mitte midagi ei olnud kuskilt võtta, siis enamus käis kuulujuttude ja ise katsetamise teel. 

Me õppisime näiteks residentseid programme kirjutama. Tänapäeval võiks seda isegi viiruseks nimetada.  See oli tollal nii \emph{high tech}\ldots

\question{Kuidas te sihukese asja välja uurisite? See oli ju nõukogude arvuti?}

Meil olid erinevad. Arvutuskeskuses suured masinad oli ES-1022\index{ES EVM!ES-1022} ja ES-1045\index{Arvutid!ES EVM!ES-1045}, kaks arvutit. Kuus megabaiti mälu oli, terve korrus oli selle jaoks. Ferriitmälu, bitid olid ükshaaval silmaga kõik näha. Aegajalt läks mõni bitt tuksi,  insenerid parandasid neid. 24 inseneri oli kokku, kes seda kõike siis lappima pidid. Ja kuna seda mälu pidi kord nädalas piiritusega puhastama, siis firmapeod möödusid nagu ilma muu alkoholita.  

Aga meil oli teine osakond ja meil olid kõik personaalarvutid. Meil olid kaheksabitised Robotronid, 1715\index{Robotron!Robotron 1715}. Siis tulid Iskra-1030-d\index{Arvutid!Iskra!Iskra-1030}, mis olid PC kloonid, kohutavalt halvad arvutid. Kuskilt tuli mingi DVK-2\index{Arvutid!DVK!DVK-2}, mis oli mingi IBM-i kloon. Igatahes asi muudkui arenes ja näiteks DVK-2 on selles mõttes naljaka arvutina meelde jäänud, et arvutuskeskus oli selline suhteliselt külm maja. Endla 16, tänapäeval Eesti Telefoni maja\sidenote{Selles majas tõesti asus üksvahe Eesti Telekom, aga praeguseks on maja põhjalikult renoveeritud ja seal asub midagi muud.}, mis ei pidanud sooja. Hommikul oli tubades pluss viisteist kraadi, või vähemgi, ja arvuti ei lähe selle külmaga käima. Flopi draivi rihmad olid kuidagi nihukesed jäigad. Mootor käis rihma sees ringi, flopi ringi ei lähe. DVK-l oli nii suur auk seal ees flopi jaoks, et sinna mahtus käsi sisse. Pistsid käe sisse, tõmbasid käega kogu selle asja ringi käima, et sai hoo sisse ja lükkasid floppi ruttu järele ja luugi kinni. Kui seda piisavalt kärmelt teha, sai arvuti käima. Hiljem, päeva peale, ei olnud enam probleemi. 

\question{Ikkagi, kust te infot saite? Manuaalid?}

Manuaalid olid kasutud. Täiesti kasutud. Kui Iskrad\index{Iskra!Iskra-1030} tulid, me  veel eraldi mõnitasime, sest et selle peae oli kirjutatud \begin{russian}электронная персональная вычислительная профессиональная машина\end{russian}. Personaalne professionaalne elektrooniline arvutuslik masin. 

\question{Kuidas te siis oskasite? Ei ole ju nii, et paned aga suvalisi käske ja äkki jääb programm residentseks?}

Üks asi on see, et tollel ajal kui mina arvutuskeskuses olin, seal võrku ei olnud, mitte mingisugust. Ja enamus asju käis nii, et keegi käis teises arvutuskeskuses külas, seal jälle keegi kuskilt oli midagi nuuskinud, kas ta oli välismaalt kuulnud või mujal käinud, aga tavaliselt info liikus koos inimesega. Käis kuskil külas,  tuli tagasi ja  oli lõpuks õppinud, kuidas teha mingit asja, mida me olime juba pool aastat mõelnud. Kusjuures see probleem oli tavaliselt väike. Meil näiteks printeril ei olnud täpitähti. Ja siis keegi tuli väga-väga kavala asjaga, kuidas \emph{map}-ida  klaviatuuril kandilised sulud täpitähtedeks. Tuli selle infoga  näiteks Tervishoiuministeeriumi arvutuskeskusest, sest keegi seal oli jälle mingi häkiga hakkama saanud. Või, teine häda oli see, et klaviatuurid olid aeglased. Meil oli tihti vaja ju mingeid jooni teha niimoodi, et tuli hästi palju miinuseid panna. See miinus, hoiad teda  nagu ma ei tea mida, aga ta ei jookse. Keegi õppis ära seda kiirendama, selleks tuli kuhugi porti kirjutada mingi number. Aga selline info liikus ainult suust suhu. Assemblerit\index{Assembler} ja nihukesi asju me juba oskasime kõik ise teha, aga muu oli nihuke müstika. Mingid pordid ja mida sinna kirjutada oli dokumenteerimata. Kuskilt tuli see info, et kui sa sinna porti kirjutad, läheb see klaviatuurile ja klaver on kiirem. 

\question{Kas te seda folkloori kuidagi üles ka kirjutasite või see lihtsalt jäi inimeste pähe?}

Ei, täiesti suuline. Seda ei olnud nii palju tollal, ei tulnud nagu pähe üles kirjutada. Teine asi oli, et see oli kõik selline info,  mida sa niisama ära ei andnud, sest see tõstis sind teistest kõrgemale. Näiteks ega me nendele tädidele ei rääkinud, kuidas residentseid programme kirjutada. Üks asi, et me pidasime neid madalamaks kassiks, kes nagunii aru ei saaks. Teine asi, et see andis meile võimaluse tehaseal arvutis  mida iganes ilma, et nad aru oleksid saanud. Oleks tollal tahtnud mingit kräkki jooksutada, me oleks seda jooksutanud \emph{background}-is.

\question{Aga nende teiste arvutuskeskuste tüüpidega te oleks seda infot jaganud?}

Tavaliselt see käis, jah, vorst vorsti vastu.  Sul pidi olema mingi mõju inimese üle. Tavaliselt professionaalid hindavad üksteist ja jagavad sellist infot, aga kui tuleb mingi jobu küsima, ega sa ei ütle talle. Sina oled palju vaeva näinud, et see asi ära lahendada. Ringi jooksnud ja küsinud ja mõelnud ja sa ei anna seda infot niisama ära. Vahest antakse, aga see oli osa käitumismustrist. 

Fidonet tõenäoliselt oli üks esimesi arvutivõrke, millest ma kuulsin ja kuskil nägin. Praegu ma arvan, et see võis Tarmo Mamers\index[ppl]{Mamers, Tarmo} olla, aga ma ei ole kindel. Igatahes ta hakkas nihukeseks asjaks muutuma, et ma hakkasin töö juures rääkima, et ma tahan modemit saada, tahaks nagu võrku. Meie arvutuskeskus ei pidanud seda kuidagi vajalikuks ja ma ei osanud  kuhugi õigesse kohta vajutada ka. Mulle korra vist insenerid kuskilt tagatoast pakkusid mingit modemit, mis oli niisugune kingakarbi suurune kast ja mis ei olnud see mudel, mida sa saad telefoniliini otsa panna. Oli mingisugune \emph{leased line} modem või midagi, ta ei osanud helistada, näiteks. Igatahes minu jaoks oli see täiesti tarbetu,  mul oli vaja seda modemit, mis käib telefoniliini külge. Telefoniliin oli ka tol ajal väga suur ressurss. Meil oli asutuse peale piiratud arv telefone, kusjuures me olime Sideministeeriumi arvutuskeskus! Jaam oli meie enda majas, aga meie osakonnas oli kakskümmend inimest ja kaks numbrit. 

\question{Küsin nende inseneride kohta. Kui ma mõtlen, kas lasta noor inimene tarkvara või riistvara juurde, ma julgeks teda pigem riistvara juurde lasta. Miks sind tarkvara juurde lasti?}

Aga riistvara tollal meil, ma ei mäletagi, et midagi erilist oleks olnud.

\question{No oli ju, ma mõtlen, et oleks pandud piiritusega ferriitrõngaid nühkima või midagi?}

Tegelikult see vastus, miks ma sinna tööle sain, on mul tagantjärgi nagu tulnud. Tollal ma uskusin, et ma jätsin nii tõsise mulje, et ma olin oma taskuarvutiga mingeid programme teinud. Tagantjärgi ma saan aru, et sellel ei olnud mingit asja. Tegelikult oli probleem, tollal ei olnud IT eriala üldse populaarne. Keegi ei tahtnud seal töötada, palgad vist olid madalad. Tõsine mees tegi kuskil haltuurat. Näiteks kui sa töötasid kuskil viinapoest, sa said sealt müüa midagi või teha. Arvutuskeskus oli koht, kus sa said oma ametliku palga ja midagi varastada ei saanud. Mingi reputatsiooni häda oli, sinna läksid kõik sellised matemaatikaharidusega naisterahvad, kõik nihukesed teravamad tüübid läksid kuhugi traktoristiks, seal sai kütust varastada või midagi. Igatahes seal oli mingi häda, miks sinna tööle ei mindud. 

\question{Aga siis tuli üks, kes tahtis!}

Jah. Ja mul on mulje, et, vaata, osakonnas oli kakskümmend naist ja osakonna juhataja oli mees. Tagantjärgi ma olen enda jaoks selle dekodeerinud niimoodi, et ta oli andnud kaadriosakonnale käsu, et ükskõik mis meesterahvas tuleb, tuleb lihtsalt kinni võtta ja temale anda. Sest nende paari aasta jooksul, mis ma seal olin, ma nägin, millised kismad seal käisid, naised ikka kraapisid üksteise silmad verele. Midagi füüsilist ei olnud, aga  nihukest ussitamist oli korralikult. Ja, mida ma olen hiljem näinud, et kollektiivis peavad mehed-naised mingis tasakaalus olema, vastasel juhul, mõlemas suunas, tekib jama. Ja mul on tunne, et mina olin esimene meesterahvas, kes talle ukse taha tuli, teda ei huvitanud ükski muu asi peale selle, et ma olen mees.  

\question{BBS-i aeg sattus juba sinna arvutuskeskuses olemise aja tagumisse otsa, sa rääkisid, et tahtsid sinna modemit saada?}

Hakkasin tahtma aga ei saanudki. Tollal, 1989 või niimoodi, hakkasid kooperatiivid. Täpsemalt ei mäletagi, aga  kooperatiivinduse tüüpidel oli raha paksult käes. Kui sa  midagi väga tahtsid, siis nad sulle ostsid. Ja mul õnnestus saada modemi ligi niimoodi, et see oli ainult minu kasutada, see arvuti ja see modem, ja ma suutsin ennast Fidonetti ajada. Ja vot Fidonet oli kullaauk, see oli täpselt nii nagu tänapäeval Internet. Kus seal info jooksis! Kui kellelgi midagi oli, siis sellest räägiti ja see seltskond tundus nii kohutavalt suur võrreldes selle paari arvutuskeskuse inimesega, kellega ma tavaliselt lävisin ja keda ma nagu  vääristasin endaga võrdseks. Nüüd oli kümnete viisi inimesi. Tänapäeva Internetis ei kujuta ette, et kuidas \enquote{kümnete viisi},  aga Fidonet ise oli Eestis, ma ei tea, mingi viiskümmend aktiivset inimest või kuni sada, mitte rohkem. Ja need inimesed olid targad. Sa jooksid hommikul arvuti juurde, et panna see käima, tõmmata kõik viimased kirjad ära ja vaadata, mida nad räägivad. Sest oli terve hulk selliseid legendaarseid mehi, kelle iga kiri oli kulda täis. Sa ainult lugesid seda, mida nad räägivad. 

\question{Näiteks?}

Mulle kuidagi, Sulo Kallas\index[ppl]{Kallas, Sulo} oli nihuke inimene, kes jättis mulle mulje. Tollal CD plaat oli asi, mida me teadsime, et selline asi on olemas, aga oma silmaga polnud näinud. Seda reklaamiti, et  nüüd on lõpuks ometi puhas heli. Sulo Kallas oli mingi audio-friik, kes sai endale Sony CD mängija sel ajal, kui teised igatsesid endale vene oma. Ja  ta tunnistas heli kvaliteedi ebakõlblikuks, pildus selle kasti sisust tühjaks, tegi sinna uue elektroonika. Minule jättis see kustumatu mulje, ma mäletan seda mitukümmend aastat hiljem. Ja nüüd, kus ma olen selle härraga  ise koostööd teinud, ma endiselt austan teda samamoodi. 

\question{Kui sa alguses olid Fidos klient, siis ühel hetkel hakkasid sa oma \emph{node}-i ka pidama. Millal see tuli?}

See tuli üsna ruttu. Ma olin kellelegi \emph{point} alguses, aga ma olin mingil hetkel  \emph{node} numbriga 25. Ja minu jaoks Tarmo Mamers\index[ppl]{Mamers, Tarmo} on  alati olnud see vaimne isa, kelle käest ma olen väga palju vastuseid saanud, väga palju abi ja tõenäoliselt ma tõmbasin tema juurest alguses ka kogu oma meili. Hiljem muutusin ise nii suureks, et ma näiteks vahendasin kogu Venemaa meili Eesti vahel. 

\question{Kas Venemaal BBS-id ja Fido või mõlemad olid kuidagi vähem levinud?}

Millegipärast jah, ja ma ei teagi, miks. Oli kuidagi niimoodi, et Eesti päris algusaegadel, mina olen sellest otsast ilma jäänud, käis kõik Soome küljes. Eestit ei tunnustatud välismaal üldse, meil puudus oma aadressruum, kõik olid Soome \emph{node}-d. Millalgi Eestis hakkas see asi kasvama nagu seen pärmi peal ja siis Vene omad olid kõik Eesti \emph{node}-d. Venemaa võrk oli minu meelest umbes sama suur, kui Eesti oma. 

\question{Ma olen kuulnud legende sellest, kuidas kuskilt kaugelt Venemaa avarustest käidi lennukiga Eestisse Fidosse. Kohver flopisid kaasas ja muudkui kopeeriti öö läbi.}

Aga tollal oli see vist isegi kiirem, sest üle telefoni läksid asjad nii aeglaselt, et oli odavam kohale lennata,   lendamine oli odav. Minu meelest Moskva lend maksis kas üksteist rubla või mingi niisugust, mis oli üsna väike raha.

\question{Kuidas Eesti oma tsooni saamine käies? Oli ju Nõukogude Liit veel, või ei olnud enam?}

Vaat ei oska öelda. Mina jäin sellest otsast ilma. Äkki Sulo Kallas\index[ppl]{Kallas, Sulo} või keegi teine juur-guru vanematest aegadest oskab sellest rääkida. 

\question{Fido \emph{node} sa panid püsti, kas sul BBS ka olnud on?}

Mul ei ole kunagi otseselt BBS-i olnud. Kindlasti ma olen midagi mänginud ja ma olen paar tükki  äri-inimestele püsti pannud  kommertsasjade jaoks. Neid tegelikult \emph{impress}-is kohutavalt see, et  mingid tüübid olid neilt paar aastat raha küsinud, et midagi programmeerida ja nad ei olnud kunagi näinud, mis sellest programmeerimisest tulu sai.  Tuli Tõnu, küsis mingisuguse mõttetu raha ja kaks tundi hiljem asi töötas. Ma mäletan, et tollal see jättis kustumatu mulje, et \enquote{lõpuks ometi keegi, kes aitas}. Aga ma sealt edasi ei ole midagi teinud. 

\question{Oot, kuskil olid mingid inimesed, kellel oli äriline põhjus BBS püsti panna?}

Tollal oli see lootus, et äkki nüüd hakkab äri minema, sest tulid inimesed, kes ütlesid, et nüüd läheb kõik internetti. Kogu äri, kõik. Ma toon samast ajast võrdluseks sellise pisiasja, et  tol ajal kõige populaarsemal tarkvaral, Maximusel, mida kõik BBS-id kasutasid, oli \emph{user}-i  ID  ühebaidine. Ma tahan öelda, et tänapäeval  ei kujuta ette, et sa teeks nii mingit tarkvara. Keegi hoidis ruumi kokku ja ta tegi \emph{user ID} ühebaidse. Enamust BBS-e ei kasutanud nii palju kasutajaid, et nad oleks sellest välja jooksnud. 

\question{Järelikult tehti disainis õige otsus!}

Eestis oli üks või kaks BBS-i, keda see ühel hetkel tõsiselt häirima hakkas. Ma tahan öelda, et see asi ei olnud üldse nii suur. Mina tunnetan seda siiamaani, kui väga elitaarset seltskonda, sellepärast et tegelikult kõik, kes sinna suutsid tulla, olid targad inimesed. 

Näiteks Fidonetti saamiseks oli vaja kolm erinevat tarkvara koostöös tööle panna, et sa suudaksid üldse sinna ligi saada, see ei olnud üldse nii lihtne. 

\question{Sul hakkas siis Fidos tekkima mingi seltskond tuttavaid, kellega juttu rääkida?}

Jah. Ja huvitav on see, et need suhted kestavad nagu üle mitmekümne aasta. Näiteks Venemaale me hakkasime äri tegema, nendesamade Fido \emph{node}-dega, kes sealpool olid. Hüperinflatsioon oli selline kummaline asi, et kuna Nõukogude Liit oli suur, siis ühes otsas hinnad liikusid kiiremini kui teises, Eesti oli Moskvast kuni nädal aega hindadega maas. 

\question{Ahaa, ja sul oli infot ja sa said seda vahendada!}

Enamus inimesi ikkagi toimetas kuskil ajalehtede peal kuulutuste läbi või niimoodi. Aga mina  rääkisin tuttavaga Peterburis või Moskvas, et \enquote{kuule,  ma tahan printereid saada}. Tema ütleb, et hind on selline. Mina ostsin seesama õhtu pileti, hommikuks olin juba seal, ladusin kõik asjad peale, ülejärgmise öö ma tulin Eestisse, müüsin nad kõik Kinexisse\index{Kinex}\sidenote{Üks varaseid Eesti arvutifirmasid, hiljem tegeles äritarkvara ja sellega seotud konsultatsioonidega.} maha. Ja Kinex oli nii õnnelik, nad ostsid mult kõik kakskümmend printerit korraga ära. Raha oli päris palju tollal. Mis sealt vahelt sai, sellega panid jälle Venemaale, tõid järgmise kuhja.

\question{Ja tulidki arvutuskeskusest ära ja hakkasid sihukest äri tegema?}

No enam ei olnud mõtet. Ma mäletan, kuidas ma üldse eraärisse sattusin. No see on täitsa omaette lugu. Arvutuskeskuses ma sain 110 rubla miinus maksud. Eraäris sain juba päris alguses kaheksasada rubla päevas. Neil lihtsalt ei olnud mitte millegagi mind enam motiveerida. Nad motiveerisid mind ainult sellega, et \enquote{Tõnu, sinu programmid näevad paremad välja kui minu omad}, ma kirjutasin neile sihukesi jubinaid, mis käivitasid nende programme. Noh, et nad tegid oma moodulid igaüks eraldi binaarina ja minul oli mingisugune akendega asi, mis neid käivitas. Akendel olid varjud taga, ega seda ka igaüks teha ei osanud. 

\question{See oli siis tekstipõhine värviline terminal?}

Puhas tekstivärk. Meie arvutuskeskus oli sellepärast, muideks,  teistest  nagu halvem, et kõigil teistel oli mingid graafilised asjad. Meile oli neid kas vähe või ei olnud üldse. Ma tundsin ennast maru halvasti, sest teised mängisid värvilisi mänge ja mina ei saanud. 

\question{Mis mänge sa mängisid?}

Digger\index{Digger}\sidenote{Digger on 1983. aastast pärit arvutimäng, suhteliselt lihtsa graafikaga ja omal ajal väga levinud.} näiteks, mis tollal oli täisvärviline. Aga meil olid Iskrad\index{Iskra}, millel olid rohelised ekraanid. Ja nad olid kõik, muideks, veel null ja üks, polnud  pooltoonegi. Me häkkisime  jootekolviga, et saaks  vähemalt pooltoonid. 

\question{Järelikult see jootekolvi ja inseneri-huvi oli tol ajal olemas?}

Oli, aga tegelikult oskused olid madalad.  See info tuli  jälle mingist teises arvutuskeskusest, et vot sinna kohta tuleb panna kaks takistit. Praegusel ajal ma suudaksin absoluutselt ise selle esimese viie minuti jooksul nagu välja mõelda, et teeks sellise \emph{fix}-i sinna monitori. Aga tollal me kõigepealt pool aastat istusime nende monokroomsete täiesti üks-null monitoride taga. Alles siis keegi tuli ülimalt hea infoga, et kui nüüd monitor lahti teha, seal kaks juhet lahti võtta, takistid vahele panna, tekivad pooltoonid. Meil käed värisesid, kui me seda tegime. 

\question{Muidugi, monitor oli ju kallis!}

Sellel ei olnudki hinda. Lihtsalt, kui sa ta katki tegid, siis rohkem ei saanud.

\question{Aga oli piisavalt julgust, et kaas maha võtta?}

Kuidagi oli. Kui viis poissi koos on, küll see julgus tekib. Ei ole vist ilus öelda, aga me aeg-ajalt seal ikka jõime ka koos. Tollal tekkisid mingid arusaamad, et kui nagu natuke peale võtta, siis programmeerimine edeneb kiiremini. 

Kusjuures mingi huvitav nähtus oli see, et kui hommikul iseenda kirjutatud tarkvara vaatasid, oli tunne, et mingi väga tark inimene on kirjutanud. Aru ei saa, töötab, aga nagu puutuma läksid, läks katki. See oli nagu  kõrvalefekt. 

\question{Sa ütlesid, et Fidost hakkas kohe infot tulema. Mis infot? Manuaale?}

Manuaale kui selliseid tollal ei olnudki, sest kõik liikus prinditud info peal ja ei olnud ju OCR-imiseks mingeid lahendusi, mitte midagi. Üks osa oli see, et kui keegi midagi teada sai, siis ta seda levitas. Teine osa oli igasugune ostan-müün-vahetan asi. Nõukogude Liidus oli kõigest puudu. Oli väga oluline infot, et keegi midagi müüb. Keegi müüs oma vana tooli näiteks, üks jalg oli alt ära, või mida iganes, aga see oli NSV Liidus väga väärt info. Ostsin oma esimese auto  Indrek Sauli\index[ppl]{Saul, Indrek} käest, kes oli tollal aktiivne Fidokas. Tal oli  Žiguli eksportvariant. Eksportvariant oli tavaliselt 1500-se mootoriga, aga temal oli 1600! No enam nagu kõvemat autot ei andnud ette kujutada ja ma ostsin selle ära. Ja kuna ma olin seal võrgus, ta reklaamis seda seal, kus ainult paarkümmend inimest nägi, siis oli mul eelis.

\question{Kas mingeid mänge, muusikat, graafikat, sellist kraami ka liikus?}

BBS-ides väga palju. Aga tollal oli arvutivõrk niivõrd aeglane, et poleks tulnud isegi mõte mingite binaaride saatmisest mailiga. Tollal  sa vaatasid, et \enquote{oi, siin on kümme kilobaiti suur asi} ja  panid modemi ööseks tõmbama. Ma ei oska head võrdlust tuua, sest poolel rahval olid mingi 1200-boodised modemid. Peter Marvet\index[ppl]{Marvet, Peeter} kirjutas  suhteliselt ülbe tooniga meili, et  9600 bps modem on see, millega sa tunned, et tegemist on \emph{communication}-iga. 9600 bps oli siis see asi, mille üle sa võisid uhke olla, eks.  Ja oligi! Mina ei jõudnud seda osta, aga temal oli selline kuskilt saadud, ta oligi minust kõrgemal. 

Peamine oli see, et  kui sa midagi väga otsisid, siis keegi teadis, et \enquote{vot seal BBS-is ma nägin seda}, sest enamus ikkagi taandus piraattarkvarale. Muusika tuli veel hiljem. Kui MP3 tuli, ma mäletan siiamaani, et MP3 korralikuks mängimiseks oli vaja 100Mhz 486-te, mis oli täpselt selle piiri peal, et kui sa hiirt liigutasid,  oli muusika kinni. Ja kui tulid 120Mhz 486-d, siis sa võisid hiirt ka liigutada.

\question{Demoskene asjad ju liikusid?}

Oi, demod liikusid, see oli ilus! Ma siiamaani igatsen neid vidinaid, mis olid imeväikesed, aga kui käima tõmbasid, siis oli tuba muusikat täis, ekraan oli  graafikat täis. Nagu kolmemõõtmelised mingisugused\ldots See tundus mulle tollal kosmiliselt ilus. CGA graafika\sidenote{Võimaldas 320x200 ekraanilahutusega kuvada nelja ja 640x200 lahutusega kahte värvi.}, mida tänapäeval keegi ei vaata. Ma mäletan seda hetke, kui ma Diggerit\index{Digger} esimest korda nägin. Meil polnud arvutuskeskuses ühtegi helikaarti ja ma käisin Tervishoiuministeeriumi Arvutuskeskuses\index{Tervishoiuministeeriumi Arvutuskeskus}, kuskil  kellelegi selja tagant korra mingeid asju ajamas ja keegi mängis Diggerit Olivetti arvuti peal. See heli ja see kõik tundus nii võimas ja need värvid ja! 

Muideks see Tervishoiuministeeriumi Arvutuskeskus oli seal kõrval, kus on surnukuur. Minu meelest selle tänava nimi on Tervise tänav, mis surnukuuri viib. 

\question{Mõnikord käib arvuti-huviga ka ulme-huvi kaasas, kas sinul ka?}

Ma ei mäleta. Ma lugesin raamatuid lapsena palju väiksemana. Mul on kuidagi niimoodi, et ma olen igasugu seiklusjutte vee alt ja kuu pealt sarjad kõik läbi lugenud sest ma loen väga varajasest ajast ja väga  ulmeliselt palju. Aga selleks ajaks mul oli rohkem huvi mitte selle nagu väljamõeldud maailma vastu vaid mind meeletult  huvitas reaalne maailm. Sest see väljamõeldud maailm on, on mis on, ta on alati välja mõeldud. Ma olen täiskasvanueas kogu aeg fakte otsinud. Mind meeletult huvitavad faktipõhised asjad, näiteks ajalugu. 

\question{Ajaloo kohta mõni inimene ütleb, et see ei ole ju fakt. Puhas arvamus.}

Vot see on NSV Liidust tulnud inimese üks hea omadus, et sa suudad päris palju filtreerida. Ma selles mõttes kuulan Vene propagandat hea meelega selle nurga alt, et ma saan üsna hästi aru, mida nad üritavad näidata ja mis osa siis  tegelik on. Mind, see ei häiri niivõrd kohutavalt, sest aeg-ajalt just see, kuhu nad täna propagandat suunavad,  annab ise juba vastuseid. 

\question{Pärast toda arvutuskeskust sa toimetasid iseseisvalt või oli sul miski kooperatiiv?}

Ma sattusin eraärisse niimoodi, et  hakkasin tooma Venemaalt arvuteid ja teenisin selle eest tolle aja kohta meeletut raha. Kuigi see oli imelik aeg, et see meeletu raha oli ikkagi väiksem, kui kellegi teise meeletu raha. Aga kuna mul  tollal praktiliselt kõiki Eesti igasugu arvutipoed ja kõik olid kliendid, siis  üks, kellele ma kogu aeg asju vedasin, ütles, et \enquote{kuule,  hakkame parem koos tegema, et mis sa siin jahmerdad}. Igatahes tal oli kuidagi see idee, et ta müüb kogu mu kolu maha, aga mina toon ainult talle. Mind see kuidagi huvitas, sest muidu ma käisin mööda linna ja otsisin, kellele ma oma kolu lükkan. 

\question{See tähendab, et sul pidi olema päris korralik suhtevõrgustik nii Venemaal kui Eestis}

Kuigi see arv oli väike, aga võrgustik oli korralik ja, ütleme, suhted kestavad siiamaani. Näiteks Venemaal ma olen püüdnud igasugu asju ajada ja olen alati lõpuks petta saanud. Ja  on üks inimene, keda ma usaldan seal siiamaani siiralt. 

\question{Ja see võrgustik tuli puhtalt ainult Fido pealt?}

Jah. Need vanad võrgustikud ongi erakordselt usaldusväärsed. Inimesed, kes kolmkümmend aastat on üksteist tundnud, üksteisele mingit jama kokku ei keera. Sest see kommuun on selline, et kui oled seal nagu pleki endale külge saanud, ma ei kujuta ette, kuhu siis enam  taganeda. 

\question{Ma ei kujuta hästi ette, et Fido seltskond oleks ideaalsetest inimestest koosnenud. Kindlasti mingil hetkel visati keegi välja ka?}

Mind  visati ka välja. Ma ei mäleta, mida ma halvasti ütlesin, aga Tarmo Mamers\index[ppl]{Mamers, Tarmo} viskas mu väga kiirelt välja ja see oli väga hea õppetund, et Fidos ei ole demokraatiat. Fidos on igaühel oma kuningriik ja sa oled alati kellegi kuningriigis. Sa pead tema reeglite järgi mängima ja kõik. Kui sa tahad, sa võid oma kuningriigi luua, sinna rahvast hakata meelitama, aga tavaliselt sa istud üksi seal. 

\question{Aga see seab selle esimese adminide sauna-õhtu ju hoopis teise valgusse!}

Neil inimesed oli reaalne võim sind informatsioonist ära lõigata, aga seda tegelikult ei kuritarvitatud. Kes seal asja eest kinga said, need said. Ja mina sain ka asja eest. Aga oligi täpselt see, et väga kiirelt said aru, et kus need piirid on. Kakskümmend neli tundi hiljem olin ma tagasi, sest ma olin kenasti õige inimese juures vabandamas läinud ja rohkem ei teinud. 

Kloune oli seal üht ja teistsuguseid ja võimuga inimesi oli erinevaid. Näiteks  oli teada, et üks mees oskab karated, kui on vaja kellelegi peksa anda, siis oli teada, et ennemini räägiks temaga. Samas kui elektroonikat on vaja teha, tead tolle teise inimesega juttu rääkida. Näiteks Madis Kaal\index[ppl]{Kaal, Madis}, kes hiljem Skype'is töötas. Tema oli see vend, kes julges seda eriti kallist asja, nagu arvuti, ennast häkkida. Me enamus ei julgenud, arvuti oli sul üks elu jooksul. Aga tema siis kraapis seal vaibanoaga mingid rajad lahti, panin relee vahele, et modemit lahti ühendada, kui see lolliks läks. See tundus nii riskantne tegevus, et isegi teades, mida teha, ma ei julgenud seda teha. Sa teadsid, et kui sul on riistvara probleem, siis sa lähed temaga rääkima. 

Siis seal mingid tegelased kogu aeg midagi müüsid ja oli teada, kelle käest mida saab. Kõik need tollased Microlinkid ja asjad,  seal oli igaühel  üks inimene, kes seal töötas. Et kui sa teadsid, et sa tahad allahindlusega asja saada,  siis tuli temaga suhelda. Fidokatel omavahel tavaliselt tehti mingeid allahindlusi. 

\question{Sest kõik ju said aru, et homme on mul vaja, võrgustik oli tihe. Mis selle võrgustiku nii tihedaks tegi? Kas vastastikune respekt kõrge barjääri tõttu või midagi veel?}

Respekt kindlasti, sest sul ei olnud alternatiivi. Nagu su oma tsunft, et kas sa oled seal või sa ei ole seal, kaks varianti. Need olid targad inimesed ja ma ei tea, kas see  ka nagu oluline on, aga tänapäeva internetiga võrreldes on üks tohutu vahe. Kuskil aastast 2000 edasi, on internetti tulnud lollid. Ma ei mõtle kõiki. Aga varem oli see, et kui sa lugesid midagi võrgust, siis see oli kuld. Siis nii oli. Ja kuskil seal üheksakümnendate lõpus, kui Eestisse pandi püsti Delfi ja \ldots See ei olnud  selle portaali häda, aga igaüks sai endale neti koju. Kõik need horoskoobid ja muu jama hakkasid nagu nagunii hullusti levima, et nüüd enam ei tea, mis internetis on tõsi. 

\question{Targad inimesed oleksid ju võinud oma kogukonna kolida ju teise, kõrgema, barjääri taha?}

Fido on eksisteerinud  tükk aega, ta vist eksisteerib mingil kujul siiani. Seesama barjäär on ka väga tarkadel inimestel lihtsalt jalus, ega nad ei viitsi seda teha. Ja tollased piirangud ikkagi \ldots Näiteks see, et need asjad ei käinud reaalajas, sa pidid kuhugi helistama, saatma oma kirjad ära panema toru hargile. Keegi teine pidi helistama sinna sama numbri peale, kus sina olid toru hargile pannud (muidu ta ei saanud helistada), tõmbama kirjad ära. Aga tema ei teadnud, et ta peab täna helistama, et sina oled sinna saatnud. Kui ta otsustas sulle vastata, siis tavaliselt see käis kuskil kahekümne nelja tunnise tsükliga. Ma kirjutasin oma mure ära ja sain sama päeva sees kuidagi oma vastused kätte. 

\question{Mina tean sind ikka rohkem infoturbe-inimesena. Mis hetkel sa liikusid arvutite toomise juurest arvutitega seotud probleemide lahendamise juurde?}

Ma ei tea. Ma just mõtlengi, et kust see tekkis. Üks asi on see, et mul on alati olnud sügav huvi asjade vastu ja millegipärast mõte töötab ka alati tagurpidi, et mida veel selle asjaga teha saab. Mul ei ole sellist kindlat vastust, lihtsalt uitmõte. Sel ajal ma müüsin automaatvastajaid hästi palju, Eestis enamus Panasonicu brändi automaatvastajatest olid minu käest tulnud. Sama moodi Citizeni ja Casio kalkulaatorid olid kõik minu müüdud. Eesti Pank\index{Eesti Pank} kasutas valuutakursside teatamiseks Panasonicu automaatvastajat, see oli ainuke ametlik kanal, kust valuutakursse teada sai, seda muudeti vist kord päevas või kord nädalas. Igatahes, ma tahan öelda, et see oli väga-väga tõsine asi. Helistasid numbrile peale ja ta luges sulle maha, et \enquote{Ameerika dollar nii palju}. See oli väga tõsine infokanal. Ja  neil oli Panasonicu automaatvastaja vaikeparool ära muutmata, seal oli mingi kolmekohaline number. Vist oli 555, sõltus mudelist natukene. Igatahes kui sa valisid rääkimise ajal selle 555, siis  automaatvastaja tegid piiks, ja pärast seda, kui sa vajutasid 7, võisid sinna uue teate peale lugeda. Ma nägin kohe, et põhimõtteliselt ma saaks nii teha. 

\question{Aga kas sa tegid?}

Ei. Lihtsalt ütlen, et selline mõtteviis oli. 

\question{Aga kas sa ütlesid neile, et vahetage oma kood ära?}

Tollal ei olnud nagu kanalit selleks. Ma arvan, et  kindlasti ma ei öelnud, just sellepärast, et tollal kuidagi maailm töötas teistmoodi. Sul polnud isegi endal telefoni, sa pidi minema telefoniputkasse ja otsima raamatust ja\ldots  Ma ei suuda nagu ajaliselt ära määrata, aga see maailm oli teistsugune, kõik asjad ei käinud nii nagu praegu. Sa tahtsid sõbrale helistada, siis mõtlesid, et \enquote{homme helistan talle, et siis ma lähen inimese juurde, kellel on telefon}, kõik töötas teist moodi. 

\question{Aga ometi ei saanud sinust riistvaraärimeest, millalgi sul see asjade toimimise huvi sai nii tugevaks, et hakkasid hoopis sellega tegelema?}

Ma vist olen kogu aeg jooksnud mingi huvi ja raha kombinatsiooni järgi. Näiteks ma sattusin haltuura tegemisest ja spekuleerimisest  Kinexi\index{Kinex} direktoriks, see oli tollal Eesti tuntuim arvutifirma ja küllaltki tõsiseltvõetav. See tegeles kõigega ja see tarkvara osa oli päris oluline. 

\question{Jumal hoidku, sa pidid siis ju inimesi juhtima hakkama!}

Jah, aga ma olin seda  tegelikult kogu aeg teinud, näiteks see meie enda erafirma, mida me kahekesi tegime. Alguses seisime kordamööda letis: kui tema jooksis kauba järgi seisin mina letis  ja kui mina olin Venemaal, siis seisis tema letis. Mingi hetk oli raha nii palju, et mõtlesime, et mida me siin seisame, võtame kellegi tööle. Võtsime kellegi tööle. Siis istusime kodus, vaatasime, kuidas keegi müüb. Ja mina kirjutasin poele  nullist tarkvara. See seltskond läks päris suureks, meil oli tegelikult palju poode Tallinnas ja päris arvestatav hulgiäri. Eestis tegelikult kontoritehnika oli enamus meie oma. 

\question{Inimeste juhtimine tuli siis kuidagi loomulikult?}

Jah, ja see oli sõpruskond. Mina ei ole seal kunagi mingites konfliktides olnud. Ma olen seda täheldanud, et kui ma ära lähen, vaat siis on aeg-ajalt olnud see, et hakkavad üksteisele jalga  taha panema või midagi ja need aeg-ajalt eskaleeruvad ikka päris käest ära. Alati on nagu olnud  see, et me usaldame teineteist, et meil ei ole mingeid suuremaid probleeme olnud. 

\question{Mis sa praegu teed?}

Praegu mul on nihuke firma nagu Tochimo Lab\index{Tochimo Lab}. See on nii uus firma, et sellest ei ole keegi veel kuulnudki, aga selle mõte on tegelikult Planet Way Corporation-i\index{Planet Way} all teha nihukene Skunkworks-i moodi moodustis, kus me teeme uusi projekte. Sest Planet Way ise muutunud praeguseks selliseks, et meil on väga tõsised kliendid, kus tootmine peab igapäevaselt jooksma, seal ei tohi mitte midagi katsetada,  kõik peab  käima nagu kellavärk. 

\question{Aga katsetada sulle meeldib!}

Jah. Aga mul on vaja teha just asju, mida veel ei ole olemas. 

\question{Miks?}

Vot ei tea. Uute asjade tegemine on ääretult põnev ja ma  viimasel ajal olen kuidagi  aru saanud, et mida võimatum ülesanne, seda rohkem ta mulle meeldib. Ja see on osaliselt muutunud mu tugevuseks. Seesama pen testide\sidenote{Ingl. \emph{penetration test}, penetratsioonitest, on autoriseeritud küberrünnak, mille käigus testija üritab süsteemi siseneda nii, nagu päris häkker seda teeks.} tegemine on andnud sellise mõttemaailma, et sa lammutad süsteeme, mis on ehitatud kindlaks. Pen teste  ma lihtsalt ei taha enam teha, sest see on tõsiselt depressiivne töö. Aga ta on nagu andnud sellise lihtsa asja, et kui sa oled kaks nädalat olnud niimoodi, et sul ei tule ühtegi ideed ja sul on totaalne depressioon, siis aeg-ajalt tuleb läbimurre pärast seda. Inseneriteadustes üldiselt on see hea omadus, et kui sa paned piisavalt ressursse alla, siis hakkab iga asi juhtuma. Kuidas öeldakse, et kana läheb sinna pilve või mesipuusse.

\question{Ja nüüd sa tegeled uute asjade leiutamisega?}

On mingid asjad, millel on ärilised vajadused olemas (päris udu ei tee),  aga millel ei ole päris selgeid vastuseid. 

Pooltel inseneridel on see häda, et kui sa annad talle mingi väga uduse ülesande, siis nad ei suuda seda teha.

\question{No jaa, sest kuidas ma arvutan midagi, millest ma ei tea, mida ta tegema hakkab!}

See ongi \emph{skunkworks}-i asi. Vaata, kui nad seda SR-71-te\sidenote{Lockheed SR-71 \enquote{Blackbird} on pikamaa strateegiline luurelennuk, mille arendas välja Lockheedi \enquote{Skunk Works} osakond. Lennuki loomisest Clarence \enquote{Kelly} Johnsoni käe all on tema toonane alluv Ben R. Rich kirjutanud inseneride hulgas populaarse raamatu, mida loetakse nii innovatsiooniõpikuna kui inspiratsiooni saamiseks. Ka minul on nende ridade kirjutamise ajal SR-71 mudel laual just selle raamatu tõttu.} tegid, siis nende eesmärk ei olnud teha mitte kolme-machine-lennuk\sidenote{Ehk lennuk, mis suudaks  kolmekordselt helikiiruse ületada.}, nagu ta lõpuks välja kukkus. Nende eesmärk oli Venemaa kohal kuidagimoodi ära luurata. Ja keegi ei ütle sulle, mida sa selleks tegema pead. Ja tollal, ükskõik mis sa teed ei tundunud reaalne, sest  kõik, mis lendab, saab raketiga alla lasta. 

Peab olema sellise pea kujuga inimene, kes nii kaua mõtleb, kuni ta saab selle vastuse. Tehti nii kiire lennuk, et  selleks ajaks, kui rakett õhku tõuseb, on lennuk lihtsalt taevast kadunud. Ega see vastus tundub praegu elementaarne. Aga tollal  ei olnud see üldse elementaarne,  oli võimatu. Selleks peavad olema  inimesed, kes ei mõtle esimese asjana, et \enquote{ma ei võta ette, see ei ole tehtav} vaid sa suudad kuidagimoodi kuu aega tarbida raha ja kõike muud ja tulla välja kõige hullumeelsemate mõtetega ja siis panna asjale hind külge. Siis on juba kliendi asi, kas ta tahab seda või ei taha. Näiteks SR-71 ehitamisel oli see hind, et sinna läks vaja suuremas koguses titaani, kui terve läänemaailm seda tootis. See tähendas ärioperatsiooni kuskil Venemaa kõhus, sest titaani sai sealt osta. Mis tähendas, et CIA tegi erioperatsiooni puhtalt selleks, et varjata, milleks ostetavat titaani vaja läheb. Kusjuures titaan on nii haruldane materjal, et kuidas sa tema otstarvet varjad: teda ei olegi tollases aja kontekstis millekski vaja. 

\question{Nojah, sa ei tee ju sellises koguses  titaanist kelli!}

Väga-väga tõsine  ressursi probleem. Ja olla see hull, kes ütleb, et \enquote{kuulge, teeme ülikalli asja. Aga me suudame teha}! Kusjuures need vennad, kes lennukit ehitasid ei teadnud, kas nad suudavad. 

\question{Aga nad ütlesid ja neil oli usk.}

Jah, ja kui sa loed neid raamatuid, mida need inimesed on kirjutanud, siis\ldots Lennuk oli pooleldi ehitatud ja siis selgusid mingid hädad. Näiteks üks häda oli see, et lennuk venib kolmkümmend sentimeetrit, sel ajal, kui ta kuumeneb. Aga selgus, et  needsamad kütusevoolikud, mis mootorisse jooksevad, peavad ka venima. Ja kuna see asi läheb seal mingisuguse kuuesaja kraadini, siis voolikuid ei saa ühestki mitte-metallist teha aga metall ei veni. Tekkisid asjad, mida ei olnud võimalik lahendada. Nad tegidki niimoodi, et torud on üksteise sees ja kui see lennuk on maa peal, ta lekib kohutavalt. Lennuk tangitakse minimaalselt täis,  ta lendab üles, teeb paar ülehelikiiruselist sellist tõmmet, kuumeneb mõnisada kraadi ülespoole ja vaat siis pannakse tankurlennuki pealt paagid täis. 

\question{Ja sinul on see usk olemas, et sa mõtled välja ja ongi võimalik?}

No vot, see on see koht, et selleks peab täiesti hull olema, et  mitte tagasi põrkuda. Pen testide tegemine on andnud selle, et ma ei pelga väga hullusti enam meid probleeme. 

\question{Kas on nii ka olnud et ei tule välja?}

Oi kindlasti. Kindlasti on. Ma ei oska nii mõelda enam, aga see oli üks põhjuseid, miks ma pen testimise maha jätsin: iial ei tea, millal ja kas sa  tulemuseni jõuad. Ja see on meeletult depressiivne. Pen testidega veel teine häda on see, et igal juhul saad nagu peksa. Kui sa seda ära ei lõhu, mida sulle ette antakse, siis sa oled nõrk ja kui sa  ära lõhud, siis on kõik su peale solvunud. Tavaliselt on see veel nii lihtne, kuidas sa ta  lõhkusid ja öeldakse, et \enquote{nojah, nii me oleks isegi osanud}. Kuidagi, ma ei tea, ta on tõsiselt ebameeldiv töö, ma ei soovita kellelegi. 

Aga uute asjade ehitamine on selles mõttes lahe, et kui sa sinna nagu aega investeerinud, siis ma olen tavaliselt sealt ise midagi saanud ja tavaliselt ka see kommuun on midagi nagu saanud. Vot see on see koht, kus mulle meeldib inseneride hulgas näidata, mida ma tegin. 

\question{Ja sa ju ei ehita triviaalseid asju! Kuidas sa oskad? Lihtsalt kogemus?}

Vist jah, ma isegi ei tea, mida sa silmas pead. 

\question{No näiteks see sõrmus, mille kallal sa töötasid.\sidenote{Tõnu on töötanud sõrmuse kallal, mis toimib žestikontrolleri, võtme, NFC maksevahendi ja märguandjana olemata palju suurem tavalisest gümnaasiumi lõpusõrmusest.}}

Sõrmusega oli selles mõttes lihtne. Sõrmus on, eksju \emph{bluetooth}-i saatja, patarei, mingi väike mikroprotsessor ja mingid andurid. Sellist asja suudab igaüks ehitada. Ainuke asi, et ei tea, kui suurt. Esimese asjana ma mõtlesin enam-vähem välja, et kui ma tahaks midagi sellist ehitada, kui suur ta umbes tuleks. Vaadates, mida poes müüakse, Arduino näiteks, siis tegelikult igaüks suudab selle väga lihtsalt kokku ehitada. Nüüd on see, et kas ma suudan selle väiksemaks teha. Ja esimene reegel, mille ma võtsin, et kuna ma elan Jaapanis, siis peksame igast suurfirmast välja lahenduse, mis on väiksem kui see, mida turult saab. Ükskõik kui palju väiksem. Kui ma tean, et mingi asi on näiteks kümme millimeetrit suur, ma lähen nende ukse taha ja ütlen, et ma ennem ära ei lähe, kui ma saan üheksa millimeetri suuruse. Ma tahtsin konkurentsieelist. Ja tuli lihtsalt ehitama hakata, siis tulid avastused. Esimene avastus oli näiteks see, et teatud asjad, mida ma pidasin oluliseks, polnud üldse olulised. Näiteks see, palju \emph{bluetooth} voolu tarbib. Selgus, et üldse ei loe. Luges hoopis see, et palju ta magades voolu sööb, sest \emph{bluetooth}-i saatmise hetk on niivõrd lühike, et ta võib tarbida, palju tahab, mind see ei sega. Aga kui ta paari päevaga magades tühjaks jookseb, see mind häirib. Meie suutsime näiteks sõrmuse ajada nii kaugele, et suudab viis aastat karbis voolu sees hoida. Et kui nüüd klient saab karbi kätte ja teeb lahti, siis sõrmus ärkab ellu,  kui see on toodetud viimase viie aasta sees. 

\question{Kui ma sind niimoodi kuulan, siis tundub, et sul on mingisugused sellised põhimõttelised printsiibid, millest lähtudes on võimalik ehitada mida iganes?}

Tavaliselt on mingi väga lihtne läbiv idee küll jah. Minu arust kuidagi tuleb endale teha mingi väga lihtne rusikareegel, et mis asi see on. Et näiteks auto on mootor, rool, pidurid ja  sa pead hakkama teda sealt kuidagi tükkideks tegema, minimaalse asja valmis tegema. Siis tekib arusaam, milline on su probleem, mida sa tegelikult lahendad. 

\question{Praktiline käega katsutav lahendus?}

Jah, sest tegelikult ma tunnistan, et ma tegelikult vist ei saa üldse keerulistest asjadest aru. Minu esimene samm on  asi maha lihtsustada. 

\question{Ega keegi ei saa keerulistest asjadest aru, seepärast nad ongi keerulised!}

Jah, aga mul on tunne, et see vist on see tee, kuidas ma nagu asju teen. 

Toon mingi täiesti teise näite. Mind millalgi hakkas huvitama  arvutiga nägemine: kuidas arvuti näha saab? Võtsin raamatu, hakkasin otsast lugema, et mis asi on see OpenCV teek, mis on \emph{computer vision}-iks, arvutiga nägemiseks, kõige levinum teek. Kui ma olin kuskil poole raamatu peal või isegi vähem, mul juba näpud sügelesid nii kohutavalt, sellepärast et ma olin kõik ideed kätte saanud, mida ta tegelikult teeb ja need printsiibid olid lihtsad. 

Kõik teavad, et arvutiga saab  nägusid otsida, seda tänapäeval teeb juba iga telefon. Aga mind hakkas huvitama, et kas ma  suudan kokku panna, et kui inimene on pooleks lõigatud, et milline on alumine, milline ülemine ots. Tõsiselt, siiras huvi, et nägusid me leiame, aga kas me leiame jalgu või midagi muud? Kas seesama printsiip on rakendatav? Üritasin midagi kokku käkerdada ja sain tulemuseks, et sa võid neid frankensteine ehitada nii palju, kui tahad, arvuti leiab inimesele täiesti sobiva alakeha. See näeb maru naljakas välja, aga ta näeb välja ülimalt loogiline, tegelikult selline inimene võiks isegi olemas olla. Ainult et ta ei ole õige. 

Vot see on see, et sa pead proovima. Tollal ma näiteks jõudsin selle projektiga nii kaugele, et ma sain aru, et tegelikult on taust palju olulisem kui inimene. Ma ei tea, kas sa tead sellest projektist, kus ma tõmbasin terve rate.ee\index{rate.ee}\sidenote{rate.ee oli esimene Eestis tõeliselt populaarseks saanud sotsiaalvõrgu laadne teenus, mille sisu seisnes peamiselt üksteise piltidele hinnangute andmises.} alla. Ta oli hästi lihtsasti kopeeritav ja  seal oli terve elanikkond praktiliselt sees. Ja igast ühest oli terve hulk pilte. Rate.ee sai alla tõmmatud ja sai avastatud, et on Eestis nihuke sait nagu sexinestonia.com. Väike kommuun, umbes tuhat kasutajat. Et kui sul on tuhat kasutajat Eestist, kes kasutab pornosaiti  iseenda reklaamiks, siis, noh, üks on su õpetaja, üks on su kolleeg, üks on su ülemus. Väga  sensitiivne asi. Ma hakkasin siis üritama leidma  paralleele, millised profiilid kattuvad rate.ee omadega. 

\question{See on ju ohtlik või ebameeldiv küsimus, mida küsida?}

Mind huvitas tehniliselt, et kas ma olen võimeline neid kokku viima. Ja avastasin, et neid ei ole väga palju, kes kasutab mõlemas teenuses sama telefoninumbrit. Selle järgi kokku viia oleks nagu elementaarne. Aga seal on muid asju. Ma sain \emph{computer vision}-iga tehtud selle, et ma vaatan mustreid taustal. Tuli välja, et tapeedi muster on üsna unikaalne asi. Ja kui nüüd seal pildis on kaks erinevat mustrit, näiteks tapeedi muster, vaiba muster ja kolmas on näiteks  mööbli muster ja kui nende kombinatsioon on unikaalne, siis see ongi unikaalne ruum. Ja kui sa juba ruumil samasuse leiad, siis tavaliselt oli profiil ka kohe nagu arusaadav. Saad täpselt aru, et see, kes rate.ee-s  on nagu selline tore väikeste lastega on sama, kes seal sexinestonia peal kõiki neid muid asju teeb. 

\question{Need on ju küsimused, millele inimesed ei taha reeglina vastust saada, miks sina tahad?}

Mind huvitas, kas see on võimalik ja see oli võimalik. See oli minu jaoks väga vapustav avastus. Et nii saabki. Ja see tuli ka IT-inimestele tihti üllatuseks, isegi turva-ala inimestele. Kui ma siin käisin  pankuritele seda mingil hetkel näitamas, siis neile tuli see just selles mõttes ebameeldiva üllatusena, et pangas on tuhandeid tellereid. Ma ei tea, kui palju neid on, kohutav arv. Ja nüüd on niimoodi, et kui tema hoiab endast mingisugust alasti pilti kuskil, ta muutub santažeeritavaks. Ja panga jaoks on see probleem, kui mingisugune häkker seda teab, aga sina pangana ei tea. Ja sa ei saagi  teada. Tegelikult sellised tõsised mured. 

Tekkis selline mõtlemine, et tuleb ise-enda igasugu käitumist korrigeerida. Tuleb välja, et keegi teab sust alati rohkem, kui sa ise arvad. Aga lihtsalt tavaliselt on see nihukene vandenõuteooria, aga see on see koht, kus saad ise tunda. Et mina tegingi selle süsteemi, mina tean. 

Ma kasutasin seda ju millalgi spämmerite püüdmisel ju ära. Suutsin sealt nende kohta nii mõnegi pildi leida.

\question{Oleme küll BBS-ide juurest kaugele eemale läinud, aga sellest ei ole lugu, sest on jube huvitav! Aitäh!}

Sa küsid küsimusi, mida ma ei ole iseendalt korralikult küsinud. Et miks ma teen või kuidas ma teen. Ma ei tea. 

\question{Ega ei peagi teadma!}

Ma üritan olla ise ja iseenda vastu aus, et see on nagu põhiline reegel. 
